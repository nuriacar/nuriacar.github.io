---
layout: post
title:  Sıfırdan Bire [Kitap Özeti]
date:   2020-09-25 05:05:05 +0300
categories: kitap-ozeti
---

## Açıklama

Bu yazı, [Peter Thiel](https://en.wikipedia.org/wiki/Peter_Thiel)'ın Sıfırdan
Bire kitabından aldığım notlardan oluşuyor. [Elon
Musk](https://tr.wikipedia.org/wiki/Elon_Musk)'ı bilip,
[Musk](https://tr.wikipedia.org/wiki/Elon_Musk)'ın da içinde bulunduğu [PayPal
Mafia](https://fleximize.com/paypal-mafia/) vizyonerlerinin zihnine kültür
tohumlayan mafya babası [Peter
Thiel](https://en.wikipedia.org/wiki/Peter_Thiel)'i bilmemek olmaz. Şirket
kültürü her şeydir!

Bu kitap en kısa özetle şu:

> İş dünyasında her an, yalnızca bir kez yaşanır. Bir sonraki Bill Gates bir
> işletim sistemi kurmayacak. Bir sonraki Larry Page ya da Sergey Brin bir
> arama motoru geliştirmeyecek. Bir sonraki Mark Zuckerberg bir sosyal ağ
> oluşturmayacak. Eğer bu isimleri taklit ediyorsanız, onlardan bir şey
> öğrenmiyorsunuzdur.
>> [Peter Thiel](https://en.wikipedia.org/wiki/Peter_Thiel)

Peki ne yapmak gerek? Özeti boşverin, kitabı okuyun.

[Nuri ACAR](http://nuriacar.com)

![Sıfırdan Bire](/assets/img/sifirdan-bire.jpg)

---

## Önsöz

Neden Stanford Üniversitesi'nde bile öğrenciler pek çok alanda yetenekli
oldukları halde yetenekleriyle dışarıda ne yapacaklarını bilemiyor? Akademik
uzmanlıkların oluşturduğu yolların ötesini, yani bizim onu oluşturmamızı
bekleyen geleceği nasıl görebiliriz? Gelecek yalnızca bir üniversitede,
Silikon Vadisi'nde veya ona benzemeye çalışan yerlerde midir?

Var olan bir şeyi tekrar ederek 1 den n'ye, yeni şeyler ürettiğimizde ise
0'dan 1'e gideriz. Zorlu bir yolculuğun ardından yeni ve neye evrileceği
belirsiz farklı bir şey oluşturma hali... Fakat gelecek işte bu farklı
şeylerin üzerine kuruluyor. Geleceğe varmak için yapılacak en iyi şey yeni ve
yürünmemiş yollar bulmak. Üstelik tek bir tane de yeterli değil; binlercesine
ihtiyacımız var! Ve bunu yapabilecek canlı türü şimdiki bilgi düzeyimize göre
yalnızca insan.

Madem öyle, 0'dan 1'e yol alan bir şirket nasıl kurulur? Bunun bir formülü yok
çünkü her inovasyon yeni ve eşsiz. Hal böyleyken var olmayan bir şeye giden
yolu kim tarif edebilir? Şimdiye kadar yaşayan inovatif insanların tümünde tek
bir ortak nokta var: Beklenmeyen bir yerde, formüller yerine ilkeler üzerine
düşünerek başlıyor olmaları!..

---

## 1. Gelecek İddiası

Gelecek ne kadar yakın? Çalışan şeyleri taklit etmeyi, yani 1'den n'ye yol
almayı, yani yatay veya kapsamlı ilerlemeyi, yani küreselleşmeyi seçersek
gelecek pek bir uzak. Yeni bir şeyler yapmayı, yani 0'dan 1'e yol almayı, yani
dikey ve yoğun ilerlemeyi, yani teknolojiyi seçersek pek bir yakın.

Temel olarak teknoloji, bir şeyleri gerçekleştirmenin yeni ve daha iyi bir
yolunu bulmak demek. Yani ille de bilgisayarla sınırlı kalması için hiç bir
sebep yok!

Fakat yenilik yerine küreselleşme sevdasına tutulmuş bireylerin tüm bu çabası,
kendi sonuna doğru canhıraş bir koşu. Zira dünya, her bir bireyin Amerikalı
gibi yaşamasına yetecek kadar kaynağa sahip değil. İnovasyon olmadan
küreselleşme sürdürülebilir değil!

İdeal olan ve üzerimize düşen, 21. yüzyılı 20. yüzyıldan daha müreffeh ve
huzurlu yaşatabilecek teknolojiyi hayal etmek ve gerçekleştirmek.

Bunun gerçekleştirilebileceği ortam ise görev duygusuyla bir araya gelen küçük
gurupların yani girişimlerin olduğu yerler. Hiyerarşik ve işlevsiz kurumlarda
işin yürütülüyor olduğunu göstermek, işin kendisini yapmaktan kariyer
açısından daha iyi bir strateji haline gelir. Peki tek başına bir deha ne
yapabilir? Sanat veya edebiyat eseri oluşturabilir fakat sanayi oluşturmak
hiyerarşiden uzak şekilde birlikte çalışan mümkün olduğunca küçük bir ekibin
işidir. Ekibin en büyük kozu ise yeni düşünce tarzıdır. Yapılması gereken
yalnızca şu: Kabul edilmiş fikirleri sorgulamak ve işi sıfırdan yeniden
düşünmek.

---

## 2. dotcom Balonu

Girişimcilerin bu büyük iflastan aldıkları dört büyük ders:

1. Kademeli ilerleyin. Büyük vizyonlar balonu şişirir, o yüzden hoş
   görülmemelidir. Çok büyük işler başaracağını iddia eden herkesten
   şüphelenilebilir. Dünyayı değiştirmek isteyen herkes daha alçak gönüllü
   olmalıdr. Küçük, kademeli adımlar ileriye giden tek güvenli yoldur.

2. Yalın ve esnek olun. Tüm şirketler "yalın" olmalıdır. Bu "plansız" olmanın
   anahtarıdır. İşinizin nasıl ilerleyeceğini bilmemelisiniz; planlamak
   küstahlıktır ve esnek değildir. Onun yerine bir şeyler deneyebilir,
   "yineleyebilir" ve girişimciliği agnostik deneyimleme olarak
   görebilirisiniz.

3. Rekabeti geliştirin. Zamanından önce yeni bir pazar oluşturmayı denemeyin.
   Gerçek bir işinizin olup olmadığını öğrenmenin tek yolu halihazırdaki
   müşterilerle o işe girişmektir; böylece şirketinizi başarılı rakiplerce
   sunulan tanınmış ürünleri geliştirerek inşa edebilirsiniz.

4. Satışlara değil ürünlere odaklanın. Eğer ürününüzü satmak için reklama ya
   da satış elemanlarına ihtiyaç duyuyorsanız, o zaman ürününüz çok iyi
   değildir: Zira teknoloji dağıtım üzerine değil öncelikli olarak ürün
   gelişimi üzerinedir. Balon dönemi reklamcılığı, açık ve net olarak ziyandı;
   bu yüzden tek sürdürülebilir büyüme viral büyümedir.

Bu dersler girişimcilik dünyasında dogma haline gelmiş. Fakat şunlar sanki
daha doğru gibi:

1. Önemsiz işler yapmaktansa cesur riskler almak daha iyidir.

2. Kötü bir plan, plansızlıktan iyidir.

3. Rekabetçi bir pazar karı yok eder.

4. Satış en az ürün kadar önemlidir.

Bunlardan dilediğinizi kendi adınıza seçin.

---

## 3. Tüm Mutlu Şirketler Farklıdır

Mükemmel rekabet koşulları altında, uzun vadede hiç bir şirket ekonomik kar
elde edemez. Tersi tekeldir ve şirket kurduğu pazarın tek oyuncusu olan
kendinin fiyatını kendi belirler. Kar maksimumdur.

Kapitalizm sermaye birikimine dayandığı için rekabetle ters düşer. Mükemmel
rekabet ortamında kar olamayacağı için kapitalizm yok olmuştur. Girişimciler
için ders: Eğer süregelen bir değer oluşturmak ve onu tutmak istiyorsanız,
farklılaşmamış meta işi kurmayın!

Hem tekel hem de mükemmel rekabet şirketleri gerçekleri çarpıtır. Tekel
olmakla övünmek devlet denetimini beraberinde getirir. Bu yüzden rakiplerinin
gücünü abartarak kendilerini korurlar, tekellerini bir kaç büyük pazarın
birleşimi göstererek gizlerler.

İş dünyasında para ya önemli bir şeydir ya da her şeydir. Bu yüzden yalnızca
tekel değil, inovatif tekel olmak gerek! Yenilikçi tekeller topluma yeni
bolluk kategorileri ve seçenek vererek daha iyiye götüren güçlü motorlar
olurlar. Devletler bunu bilir: Bir departmanı tekellere dava açar, diğer
departmanı yeni keşiflere patent vererek tekel olmaları için çabalar.

Yeni tekeller eskilere nazaran dinamiktir zira inovasyon temel kuraldır.
İlerlemenin tarihi, mevcut olanın yerini alan daha iyi tekel işlerin
tarihidir. Tekel karları inovasyona kaynak sağlar, rekabete takılmış
firmaların hayal edecemeyceği hırslı araştırma projelerini finanse etme şansı
tanır.

Ekonomistler 19. yy fizikçileri yüzünden rekabeti ideal durum olarak
tanımlarlar. Bireyler ve işleri birbirinin yerini tutabilen atomlar gibi
görerek dengeye inanır ve yanılırlar. İş dünyasında; denge durgunluk,
durgunluk ölümdür. İçinde bulunduğunuz endüstri rekabetçi bir dengedeyse
şirketinizin öldüğünü kimse farketmez zira yerinizi hemen sizden farkı olmayan
başka bir şirket alır.

Denge fizik dünyada tanımlama yapabilir lakin inovasyon dengeden uzakta
gerçekleşir. Gerçek dünyada her iş, başkalarının yapamadığı oranda
başarılıdır. Bu yüzden tekel hastalık değil, istisnadır ve her başarılı işin
koşuludur.

"Tüm mutlu aileler birbirine benzer; her mutsuz aile ise kendine özgü bir
mutsuzluğa sahiptir." demiş Tolstoy Anna Karenina'da...

İş dünyasında ise tam tersidir! Tüm mutlu şirketler farklıdır: Her biri
kendine özgü bir sorunu çözerek bir tekel kazanır. Tüm başarısız şirketler ise
aynıdır: Rekabetten kaçınmayı bilememişlerdir.

---

## 4. Rekabetin İdeolojisi

Rekabet yani iş gibi görünen savaş, günlük iş dilinin her yerinde. Sözde
gerekli ancak sonuç olarak yıkıcı.

İnsanlar neden kavga eder? Marx'a göre farklı, Shakespeare'e göre benzer
oldukları için. Bir şirket içindeki çalışanlar kariyerlerinin ilerlemesi için
rakiplerine takıntılı hale gelirler. Zamanla çalıştıkları şirket de takıntılı
hale gelir. Bu rakiplere odaklanarak aslında neyin önemli olduğunu unutmak
demek. Savaş oldukça yüksek maliyetli bir iştir. Kazanmak kaybetmekten iyidir
ancak savaş savaşmaya değmiyorsa herkes kaybeder. Eğer inovasyonu unutup
kavgaya yani herkes gibi olmaya odaklanmış ve tutuştuğunuz savaşta galip
gelemiyorsanız, en mantıklısı rakibinizle birleşmektir. PayPal ve Xcom bu
taktikle birleşti. Birleşme ardından rekabeti düşürmek gene de kolay olmadı.
Bazen savaşılması gerekir. Bu durumda savaşmalı ve kazanmalısınız. Ortası
yoktur. Herkes önemli şeyler için kavga eder; gerçek kahramanlar kişisel
onurlarını o kadar önemser ki önemsiz şeyler için de kavga ederler. Bu çarpık
mantık insan doğasıdır lakin iş yaşamında felakete sebep olur. Eğer rekabeti
değer değil yok edici kuvvet olarak görürseniz, aklıselim bir insansınız
demektir.

Peki, berrak bir zihinle bir tekel nasıl kurulur?

---

## 5. Son Hamle Avantajı

İyi bir iş gelecekte nakit akışı oluşturma kabiliyetiyle tanımlanır. Basitçe,
bugün bir işin değeri, gelecekte yapacağı paranın toplamıdır. Bir işe doğru
şekilde değer biçmek için, gelecekteki nakit akışını bugünkü değerine indirmek
zorundasınız çünkü bugün verilen para miktarı gelecekteki aynı miktardan daha
çok edecektir. İndirilmiş nakit akışlarını karşılaştırmak yavaş büyüyen
işlerle (New York Times) yüksek büyüyen girişimlerin (Twitter) farkını gayet
iyi ortaya koyar.

Genelde değerli şeyler inşa etmek zaman alır. Teknoloji şirketleri bu yüzden
ilk bir kaç yıl para kaybederler. Bu da gecikmeli kazanç anlamına gelir. Bir
teknoloji şirketinin değerinin çoğu en azından on ya da on beş yıl sonra tam
anlamıyla gelir.

Değişken bir kitle için devamlı olarak nasıl popüler eğlence üretilir?
Hollywood stüdyoların genel problemi oyun şirketlerini de içine alan eğlence
sektörünün tamamı için de geçerli.

Yakın dönem büyümeye odaklanmak sorulması gereken en önemli soruyu unutmak
demek: Bu iş on yıl sonra da işlemeye devam edecek mi? Rakamlar tek başına
cevabı söylemez. İşin nitel karakteri üzerinde düşünmek gerekir!

Tekel karakteristiği nasıldır? Uzak gelecekte yüksek nakit akışı olan bir
şirket neye benzer? Özel teknoloji, network etkileri, ölçek ekonomileri ve
markalaşmanın kombinasyonu bu sorulara genel cevap olabilir.

1. Özel Teknoloji: Bir şirketin sahip olabileceği ne önemli avantaj budur. Bu
   sayede ürününüz zor kopyalanır veya kopyalanamaz olur. Tekel olmanın şartı,
   en yakın rakipten on kat iyi olmaktır. Bu oran yoksa, olsa olsa marjinal
   bir gelişme olarak görülür ve zaten kalabalık olan pazarda satması güç
   olur. On kat iyi bir şey geliştirmenin en kolay yolu ise tamamen yeni bir
   şey icad etmektir. Böylece değerinizin artışı teorik olarak sonsuz olur.

2. Network Etkileri: Bir ürünün, kullanan insan sayısı arttıkça daha
   kullanışlı hale gelmesi demektir. Facebook veya Twitter üyeliği, diğer
   tanıdıklarınız oradaysa mantıklıdır. Paradoksal olarak, network etki işleri
   özellikle küçük pazarlarda başlamalıdır. Facebook yalnızca Harward
   öğrencileriyle başladı; tüm dünyayı etkilemek için değildi. Bu tür işler
   nadiren MBA yapan insanlar tarafından kurulur. Başlangıç pazarları o kadar
   küçüktür ki iş imkanı yokmuş gibi gözükürler.

3. Ölçek Ekonomileri: Bir tekel işi, büyüdükçe güçlenir: Bir ürünü
   oluşturmanın sabit maliyeti (mühendislik, yönetim, ofis... vs.) satışlar
   arttıkça azalır, şirket verimliliği artar. Çeşit üretmek yerine yüksek
   sayılarda aynı ürün üretmek daha ucuza üretmeniz anlamına gelir. Yazılım
   girişimleri ise daha hareketli ölçek ekonomisine sahiptir. Çünkü ürünün
   başka bir kopyasını üretmenin marjinal maliyeti neredeyse sıfırdır. İyi bir
   girişim, ilk tasarımında büyük ölçek potansiyeline sahip olmalı.
   Twitter'ın kullanıcı sayısı artsın diye başka özellikler eklemesine gerek
   yok; büyümesinin durması için de bir sebep yok.

4. Markalaşma: Güçlü bir marka oluşturmak tekel olmanın güçlü bir yoludur.
   Marka oluşturmak, algı oluşturmak demek (Apple). Fakat algı oluşturmak
   inovatif yani güçlü bir ürün olmadan işe yaramaz. Ürün yerine markaya
   odaklanmak tehlikelidir. Hiçbir teknoloji şirketi yalnızca markalaşmayla
   inşa edilemez.

Yukarıdaki dört başlık bir tekel oluşturabilir ancak onları çalışabilir hale
getirmek için pazarı dikkatle seçmeli ve düşünüp tasarlayarak genişletmeli.

Peki nasıl?

1. Küçük Başla ve Tekelleş: Pazarı küçük tutup orada egemen olmak gerek.
   Gerisi ardından gelir. Milyonlarca dağınık bireyin ilgisini çekmeye
   çalışmaktansa ürüne gerçekten ihtiyaç duyan bir kaç bin odaklı insana
   ulaşmak ve o pazara egemen olmak daha kolaydır. Bir girişim için mükemmel
   hedef pazarı, çok az rakip tarafından hizmet alan ya da hiç hizmet almayan,
   belli bir yerde yoğunlaşmış küçük bir grup insandır.

2. Yükselmek: Niş bir pazar oluşturup ona egemen olduktan sonra ilgili ve
   görece daha geniş bir pazara doğru yavaş yavaş büyümelisiniz. Amazon'un
   kurucu hedefi tüm online perakendeyi ele geçirmek olmasına rağmen yalnızca
   kitap, daha da özelleşmek gerekirse kitapçıdan uzakta oturan veya özel bir
   kitabı arayan insanları hedefledi. Ardından CD, video ve yazılım
   pazarlarına genişledi. Zamanla yeni kategoriler eklemeye devam ediyor.
   Girilecek pazarların doğru sıralamasını yapmak önemli. Yavaş yavaş
   büyümekse ciddi bir disiplin gerektiriyor.

3. Sekte Vurmayın: Kişisel bilgisayarlar mainframe'lere, taşınabilir cihazlar
   ise kişisel bilgisayarlara galip geldi. Var olan teknoloji ile
   geliştirilmiş düşük kaliteli, önemsenmeyen ucuz şeylerin zamanla gelişerek
   üzerine kuruldukları seçkin ürünleri geride bırakmaları "sekte vurmak"
   anlamına geliyor. Napster ses kayıt endüstrisine savaş açtı, yıkıldı; Apple
   Müzik veya Spotify destek olarak büyüyor. Olabildiğince rekabetten kaçının.

Burada ilk hamle avantajını bahsetmek gerek. Eğer pazara ilk giren sizseniz
pazarın büyük bir bölümünü ele geçirebilirsiniz. Ancak bu bir hedef değil
taktiktir. Önemli olan gelecekte nakit akışı oluşturabilmektir. Sonradan gelen
doğru bir nakit akışı oluşturarak ilk olduğunuz pazardan kaybolmanızı
sağlayabilir. İdeal olan, bir pazarda son büyük gelişimi gerçekleştirmek ve
uzun yıllar boyunca tekel karının keyfini çıkarmaktır. Bunun yolu ise küçük
bir niş pazarı ele geçirmek, ardından uzun vadeli vizyonunuza yükselmektir.
"Başarıya ulaşmak için her şeyden önce oyunun sonunu çalışmak gerek!" demiş
J.R. Capablanca.

---

## 6. Bir Piyango Bileti Değilsiniz

Başarı şans mı yoksa beceriyle mi ilgilidir? Malcolm Gladwell Outliers'ta
başarının "şanslı anların ve avantajların bir yaması" olduğunu söylüyor. Pek
çok başarılı insan ise verdiği demeçlerle stratejik olarak alçak gönüllü
olmaya çalışıyor. Peki yalnızca şanssa seri girişimci multimilyonerler nasıl
oluyor? Jack Dorsey "Başarı asla kazara olmaz!" demişti. Bunu objektif olarak
ölçemeyiz. Çünkü her başarılı şirket yeganedir ve kuruldukları vakte dönüp
binlerce kopyasını oluşturup gözlem yapamayız. Her şirket kendine özgü
koşullarda ve yalnızca bir defa başlatılabilir; örnek hacmi bir olduğunda
istatistik bir işe yaramaz.

Ralph Waldo Emerson: Sığ insanlar şansa, koşullara inanır. Güçlülerse sebep ve
sonuca...

Roald Amundsen: Zafer her şeyi düzenli tutan insanları bekler; diğerleri buna
şans der.

Eskiler çok çalışarak kendi şanslarını ortaya çıkarabileceklerine inanırmış.
Hep geçmiş zamana dair sorular, konuşmalar... Peki ya gelecek? Önemli olan
şans mıdır yoksa tasarım mı?

### 6.1. Geleceği Kontrol Edebilir Misiniz?

Gelecek kontrol edilebilir mi? Geleceğin bir şekil almasını bekleyenlerden mi
yoksa ona yaklaşarak anlamaya çalışıp ardından değiştirmeye çalışanlardan
mısınız?

Geleceğe yönelik belirsiz tavırlar günümüz dünyasında neyin işlemediğini
açıklar. Süreç materyale baskın çıkar: İnsanlar sürdürecekleri somut planlara
sahip olmadıklarında çeşitli yetenek portföylerini bir araya getirecek
biçimsel kuralları kullanırlar. Pek çok şeyi yapabilen ama uzmanlaşmamış
bireyler... Kesin bakış ise o anki bilgisiyle yapılacak en iyi şeye karar
verir ve onu yapar. Kendini pek çok şey yapan ama uzmanlaşmamış diğerleri gibi
oldurmaya çalışmak yerine somut bir şeyde çok iyi olmaya çaba sarfeder, bir
konuda tekel olur.

1. Belirli İyimser: ABD'nin 1950'ler, 1960'lar... Gelecek eğer onu daha iyi
   yapmak için planlar yapılır ve çaba sarfedilirse daha iyi bir yer
   olacaktır. Tüm meslek grupları dünyayı daha iyi bir yer yapmak için
   çabaladırlar, pek çok gelişmeye sebep oldular. Az birikim, çok yatırım.

2. Belirsiz İyimser: ABD'nin 1982 sonrası hali... Gelecek iyi olacak ama nasıl
   olacağı belirsizdir. Bu yüzden pek çok alanda temel yetkinlik kazanılarak
   "seçenekleri açık bırakmak" iyidir. Az birikim, az yatırım.

3. Belirli Karamsar: Çin'in hali... Gelecek bilinebilir ve umutsuzdur. Ona
   hazırlanmak gerekir. 2000'den itibaren Çin %20 büyüdü. Bu iyimser
   Amerikalılar için Çin adına büyük bir başarı. Fakat Çin bunu yeterince iyi
   görmüyor. Diğer tüm ülkeler Çin'in dünyayı ele geçireceğinden korkarken
   Çin, ele geçirememekten korkan tek ülkedir. Çin'deki her sınıf geleceği
   ölümcül bir biçimde ciddiye alır. Çok birikim, çok yatırım.

4. Belirsiz Karamsar: 1970'den itibaren güdümsüz bürokrasinin içine düşen
   Avrupa'yı ifade eder. Belirsiz karamsar umutsuz bir geleceğe bakmakla
   kalmaz, onunla ne yapması gerektiği konusunda da bir fikri yoktur. Avro
   bölgesi belirsiz bir krizdedir ve kimse sorumlu değildir. Avrupalılar
   olaylara oldukça tepki verirler ve işlerin kötüye gitmemesini umut ederler.
   Belirsiz karamsar, kaçınılmaz düşüşün hızlı, yavaş, ani veya kademeli mi
   olacağını bilemez. Süreç boyunca yer, içer, eğlenir, hayatın tadını çıkarır
   ve yalnızca bekler. Çok birikim, az yatırım.

### 6.2. Belirsiz İyimser Dünyamız

Belirsiz Finans: Belirli iyimser dünyada su alti şehirleri, uzay kolonileri
tasarlamak için mühendislere ihtiyaç varken, belirsiz iyimser gelecekte
bankacı ve avukata ihtiyaç duyulur. Finans belirsiz düşüncenin özetidir çünkü
zenginliğin nasıl oluşturulacağını bilmediğinizde para kazanmanın tek yoludur.
Yalnızca belirli bir gelecekte para amaç değil, amaca götüren bir araç olur.

Belirsiz Politika: Yirmi yıl sonrasının planlarının yapılması ve durum ne
olursa olsun belirlenen strateji doğrultusunda el birliğiyle yol alınması
gerekirken, seçim dönemi gibi kısa zaman aralıkları ülke gündemini
değiştirebiliyor. Bu bir stratejinin olmaması veya herkes gibi olma halidir.
İnovatif olmayanlar yok olur.

Belirsiz Felsefe: Felsefede de belirsizliğin etkileri gözleniyor. Antik dünya
karamsardı: İnsan potansiyelinde geçilmez sınırlar olduğunu kabul etmiş,
kaçınılmaz sonla nasıl baş edeceklerini düşünüyorlardı. Son iki asrın
feylesofları ise sağ veya sol ayırdetmeksizin çoğunlukla belirli iyimserdiler
ve insan yaşamını kökten değiştirecek somut ilerlemeler bekliyorlardı. Bu
durum 20. yüzyılın sonuna doğru belirsiz iyimserliğe evrildi. Günümüz dünyası
sağ, sol... vs. gibi etiket farklarını gereksiz abartıyor çünkü taraf
ayırdetmeksizin herkes belirsiz gelecek düşüncesini paylaşıyor.

Belirsiz Yaşam: Atalarımız insan yaşamını anlamak ve uzatmak için çalıştılar.
Ölümsüzlük Suyu araştırmaları, Francis Bacon'un yaşamı uzatma çabası güden tıp
dalının tıbbın en asil dalı olduğu iddiası bunlardan bazıları... Son iki asrın
sigortacı ve istatistikçileri ise bugün bile düşünce şeklimizi şekillendiren
ölüm hakkında bir sırrı ortaya çıkardılar: Ölüm matematiksel bir olasılığa
indirgenebilir. Daha uzun yaşamın sırlarını araştırmak yerine daha iyi sigorta
kontratları yapmaya çalışıyoruz. Tüm bu durum, insan yaşam uzunluğunun şimdiki
halinin doğal ve aşılamaz karşılanmasını sağladı. Alexander Fleming
laboratuvarında penisilin mantarını kazara da olsa keşfetmeye çalışmak yerine
sigortacılık kariyeri yapsaydı insan yaşamı kim bilir şu ankinden ne kadar
kısa olurdu?

Tüm bu anlatılanlara paralel olarak biyoteknoloji girişimleri, yazılım
girişimlerinin somut ilerleme hedefleyen belirli iyimser tavrının aksine
belirsiz düşüncenin uç örnekleri olarak çalışma yürütüyorlar.

### 6.3. Belirsiz İyimserlik Mümkün Mü?

Belirli iyimserlik, hayal ettiğiniz geleceği inşa ettiğinizde işe yarar.
Belirli karamsarlık, yeni bir şey beklemeden kopyalanan her şeyi inşa etmekte
işe yarar. Belirsiz karamsarlık ise kendi kendini gerçekleştirir. Eğer düşük
beklentileri olan bir aylaksanız muhtemelen o beklentileriniz karşılanır fakat
doğası gereği sürdürülebilir değildir.

Eğer hiç bir planınız yoksa gelecek nasıl daha iyi olabilir? Plansız ilerleme
bizim "evrim" diye tanımladığımız şeydir. Charles Darwin hayatın kimse niyet
etmeden "ilerlemeye" yatkın olduğunu yazmıştır. Ona göre her canlı başka bir
organizmanın yinelenmesidir ve en iyi yinelenmeler kazanır. Newton fiziği kara
delikleri ve Büyük Patlama'yı açıklayamaz. Peki Darwinci biyoloji daha iyi bir
toplumun nasıl kurulacağını ya da yoktan inovatif bir iş oluşturmanın
yollarını açıklayacak metaforlarda kullanılabilir mi? Dijital Darwinizm,
dotcom Darwinizm...

Silikon Vadisi bile adapte olacak, evrilecek, kolay şekil alacak girişimler
üzerine cümleler kuruyor; girişimcilere hiç bir şeyin önceden bilinemeyeceğini
telkin ederek, müşterilerin ne istediklerini dinlemek ve "minimum
uygulanabilir ürün" fazlasında bir şey yapmamayı ve başarmak için bu yolu
yinelemeyi öneriyor.

Ancak esneklik bir hedef değil metodolojidir. Mevcut şeylerde ufak
değişiklikler yapmak yerel maksimuma erişmenizi sağlayabilir fakat küresel
maksimuma erişmede faydasızdır. iPhone'dan tuvalet kağıdı siparişi verilebilen
bir uygulamanın en iyi çalışanını siz yapabilirsiniz fakat bu dünyayı 0'dan
1'e değil 1'den n'ye götürür.

Ayrıca belirsiz iyimser için bir şirket en alakasız yerlerden biridir: Eğer
başarıya ulaşmak için bir planınız yoksa neden işinizin başarıya ulaşacağını
umasınız ki? Bu bağlamda akıllı tasarım, girişimler için, Darwinizmden daha
iyi işleyen bir teori gibi görünüyor.

### 6.4. Tasarımın Dönüşü

Şans yerine tasarıma öncelik vermek ne anlama gelir? İyi tasarım estetik bir
zorunluluktur; aylaklardan şehirli genç profesyonellere kadar herkes dikkatli
bir şekilde dış görünüşünü "oluşturur". Her iyi girişimci en başta bir
tasarımcıdır. Steve Jobs dünyayı odak gruplarını dinleyerek ya da başkalarının
başarılarını kopyalayarak değil, dikkatli planlamayla değiştirebileceğini
görmüştür.

Uzun dönem planlama, genelde bizim belirsiz kısa dönem odaklı dünyamızda
hafife alınır. Planlamanın gücü, özel şirketleri değerlendirmenin zorluğunu
açıklar. Büyük bir şirket bir girişimi satın almak istediğinde ya çok, ya da
az teklifte bulunmuş olur. Kurucular yalnızca somut bir planları olmadığında
satış yaparlar, bu durumda da satın alan muhtemelen yüksek bir para ödemiş
olur; somut planları olan kurucular ise satış yapmazlar, bu da teklifin
yeterince yüksek olmadığı anlamına gelir. Yahoo! Facebook için bir milyar
dolar teklif ettiğinde Mark bunu reddetti çünkü şirketi nereye
taşıyabileceğini görmüştü.

İyice belirlenmiş bir plana sahip bir iş, insanların geleceği rastgele
gördükleri bir dünyada her zaman hafife alınmıştır!

### 6.5. Bir Piyango Bileti Değilsiniz!

Belirli geleceğe dönüş yolunu bulmamız gerek! Bunun için kültür devrimi
gerekli! Nereden başlamalı?

Bir girişim belirli bir ustalık kazanabileceğiniz en büyük çabadır. Yalnızca
hayatınız değil, dünyanın küçük bir bölümü üzerinde de etki sahibi
olabilirsiniz. Bu da şansın adaletsizliğini reddedip geleceği iyimserlikle
inşa etmekle başlar. Siz, bir piyango bileti değilsiniz!

---

## 7. Parayı Takip Edin

Para parayı çeker. Üssel büyüme ciddiye alınacak bir şeydir. Pareto ilkesi
(80-20) ile çevriliyiz. Güç kanunu parayı takip ettiğinizde görünür olur. Risk
sermayedarları multi milyar dolar olma potansiyeline sahip 5-7 işe
odaklanmalı. Her ne yapıyorsanız yapın eğer piyango oynuyormuş gibi düşünmeye
başlarsanız psikolojik olarak kendinizi kaybetmeye hazırlarsınız.

Güç kanunu herkes için önemlidir çünkü aslında herkes az veya çok
yatırımcıdır. Bir girişimci bir girişime yalnızca zamanını harcayarak dahi
yatırım yapmış olur. Bu yüzden her girişimci, şirketin başarıya ulaşarak
değerli olup olmayacağını düşünmeli. Her birey de aslında bir yatırımcıdır.
Bir kariyer seçmek, seçtiğiniz işin bundan on yıllar sonra da değerli olacağı
inancı üzerine kuruludur.

Gelecek değeri sorusuna en sık çeşitlendirilmiş portföy cevabı verilir:
"Yumurtaları tek sepete koyma!" bu anlama gelir. Her risk yatırımcısının
portföyü bulunur ancak güç kanununu anlamış yatırımcılar olabildiğince az
yatırım yaparlar. Toplum ve finans geleneği ise çeşitlendirilmiş portföy tarzı
yatırımı güvenli bulur. Ne kadar serpilirseniz, belirsiz geleceğe o kadar
hazırlıklı olursunuz düşüncesi hakimdir.

Ancak ne girişimci ne de herhangi bir birey için yaşam bir portföy değildir.
Aynı anda onlarca şirketi yöneterek birinin tutmasını umut edemezsiniz.

Okullar ise tam tersini öğretir. Kurumsallaşmış eğitim homojenize, genel bilgi
aktarır. Okuldan çıkan herkes güö kanununa göre düşünmemeyi benimser.

İyi yaptığın sürece ne yaptığının önemi yok düşüncesini aktarmaya çalışan
üniversiteler yanlıyor. Ne yaptığınız önemlidir! Dur durak bilmeden iyi
yaptığınız şeye odaklanmalısınız ancak öncesinde gelecekte değerli olup
olmayacağını iyice düşünmelisiniz!

Girişimcilik dünyasında bu, ileri derecede yetenekli olsanız bile ille de
kendi şirketinizi kurmanız gerekmediği anlamına gelir. Güç kanunu anlayanlar,
şirket kurmadan önce diğer insanlara göre daha fazla mütereddit olurlar.
Büyüme aşamasındayken en iyi şirkete katılarak daha fazla başarılı
olabilirsiniz. Kendi şirketinizin %100'üne sahip olabilir, batarsanız hiç bir
şeye sahip olamayabilirsiniz. Ama Google'ın %0,01'ine sahip olmak aşırı
derecede değerlidir.

Her ne yaparsanız yapın güç kanunu aklınızdan çıkarmayın! En önemli şeyler
tekil, diğerlerinden daha iyi olacaktır. Zaman ve karar alma güç kanununu
takip eder ve bazı şeyler diğer şeyleri yutacak kadar önemlidir. Burada şuna
dikkat edin: Kararlarınızı doğru bir şekilde şekillendirmesi için güç kanununu
reddeden bir dünyaya güvenemezsiniz. Yani en önemli şey nadiren açık olur.
Hatta sır bile olabilir. Güç kanunu dünyasında eylemlerinizin eğride nereye
düşeceğini iyice düşünün!

---

## 8. Sırlar

<== Standartlar (Kolay) === Sırlar (Zor) === Gizemler (İmkansız) ==>

Bugünün en önemli ve bilindik fikirlerinin her biri bir zamanlar bilinmez ve
umulmadıktı. Eğer doğal dünyanın öğrenebileceğimiz kadarını öğrenebilseydik
yani yapılacak her şey yapılmış olsaydı keşfedilecek sır kalmamış demek
olurdu. Aykırı düşünce, dünyada vazgeçilecek ir sır kalmadıysa anlamsızdır.

Fakat anlamadığımız pek çok şey var ancak bunlardan bazılarını anlamak mümkün
olmayabilir: Gizemler böyledir. Örneğin sicim teorisi: Doğru mudur? Test etmek
için deney hazırlayamazsınız. Pek az insan onu anlayabilir. Yalnızca zor diye
mi yoksa imkansız bir gizem olduğu için mi? Fark önemlidir. Zor şeylere
ulaşılır ama imkansıza ulaşılamaz.

Başından beri cevabını keşfetmeye çalıştığımız soruya dönelim: Kimsenin
kurmadığı değerli şirket nedir? Tüm doğru cevaplar muhakkak bir sırdır: Önemli
ve bilinmeyen, yapması zor ama yapılabilir bir şey. Dünyada ne kadar çok sır
varsa, henüz kurulmamış ama kurulunca dünyayı değiştirecek o kadar şirket
vardır.

### 8.1. İnsanlar Neden Sırları Aramıyor?

Ted Kaczynski yani Unabomber, mutlu olmak için her bireyin "ulaşması çaba
gerektiren hedeflere sahip olması ve en azından hedeflerinden bir kısmına
ulaşmayı başarabilmesi gerektiğini" söyler. Ona göre insan hedefleri üç
gruptur:

1. Az çaba ile ulaşılabilecekler (Kolay - Standartlar)
2. Ciddi çaba gerektirenler (Zor - Sırlar)
3. Uğraşılsa da erişilemeyecekler (İmkansız - Gizemler)

Ted Kaczynski yani Unabomber, dünyanın tüm zor sorunları çözdüğü için
depresyona girdiğini söylüyordu. Geriye kolay ve imkansızlar kalmıştı. Amacı
ise tüm ilerlemeyi yıkmak ve insanların sıfırdan tüm sorunlar üzerine yeniden
çalışmasını sağlamaktı.

Kentli hipsterlarda insanların hala geleceğe iyimser baktığı zamanların
nesnelerini sahipleniyor. Tüm köktencilerin, çevrecilik denen modern dinin
mensuplarının, serbest piyasacıların ve daha pek çok modern tuhaflığın
sorgulanamaz şeyleri var.

Toplum neden zorlu sırların kalmadığını düşünüyor?

Şunlar örnek olabilir:

1. Haritada keşfedilecek yer kalmamış gibi algılıyoruz. Oysa ki uzayı,
   denizleri bildiğimizden daha fazla biliyoruz. Amazonda hala bağlantı
   kurulmamış kabileler var. Okullar hepten farklı harika şeyler yaptığınızda
   duyarsızdır. Sizden istenen heskesten istenen şeyi diğerlerinden biraz daha
   iyi yapmanızdır.  Akademisyenler bile sırları keşfetmek yerine çok sayıda,
   önemsiz, kopya araştırma yapma yolunu seçerek yükselme derdinde.

2. İnsanlar riskten kaçınma eğiliminde. Çünkü hatalı olmaktan korktukları için
   riskten korkarlar. Zira sır, ana akım tarafından kabul edilmemiş bir
   şeydir. Eğer amacınız hayat boyu hatasız yaşamaksa asla sırları
   aramamalısınız. Yalnız ama haklı olma ihtimali zaten zordur çünkü
   hayatınızı kimsenin inanmadığı bir şeye adamışsınızdır. Yalnız ve yanlış
   olma hali ise katlanılmazdır.

3. Rehavet.

4. Tekdüzelik, sığlık, düzlük. Bulunacak bir şey kalmış olsaydı, bunca imkan
   eldeyken zaten çoktan bulunmuş olmaz mıydı?

Özetle, henüz keşfedilmemiş sırlara karşı duyduğumuz merak hissinden
vazgeçtik.

### 8.2. Standartlara Göre Dünya

Eğer sırlara inanmıyorsanız dünyayı nasıl görmelisiniz? Tüm büyük soruları
cevapladığınızı düşünüyor olmalısınız.

Sırların olmadığı dünyada mükemmel bir adalet anlayışı yerleşmiş olurdu.
Sırların olmadığı bir ekonomi verimli ve balondan arınmış olurdu.

### 8.3. Sırların Lehinde

Sırları aramadan onları bulamazsınız. 358 yıl sonra kanıtlanan Fermat'ın Son
Teoremi bunun en bariz örneği. Fermat'ın kanıtı vardı fakat bunu yazamadan
öldü. Sürekli devam eden ıspatlama başarısızlığı sanki bunu imkansız gibi
göstermişti. Eğer zor bir şeyin imkansız olduğunu düşünürseniz denemeye bile
kalkışmazsınız. Sırların varlığına inanç, etkili bir hakikattir.

Asıl hakikat, dışarıda pek çok sır olduğu ve sırların yalnızca dur durak
bilmeyen araştırıcılarına kendini göstereceğidir. Kanser, akıl hastalıkları,
yaşlılık, metabolik çöküşle gelen tüm hastalıklar tedavi edilebilir! Zararsız
enerji kaynakları bulunabilir. Emek gerek!

### 8.4. Sırları Nasıl Bulmalı?

İki tür sır vardır: Doğa sırları, insan sırları. Doğa sırları için henüz
çalışılmamış bir alan bulmak yeterli. İnsan sırları için ise konuşmaya izin
verilmeyen, yasak ya da tabu olan şeylerin peşine düşmek gerek. Kimsenin
bakmadığı yerlere bakmak ve öğretilen kavramlardan azade düşünmek gerek.

Standardize edilmemiş ve kurumsallaşmamış ama önemli bir alan var mı?

Beslenme? Yıldızlar hakkında bildiklerimiz, insan beslenmesi hakkında
bildiklerimizden fazla.

### 8.5. Sırlarla Ne Yapmalı?

Bir sır keşfedince ne yapmalısınız? Birine söylemek mi yoksa kendinize
saklamak mı gerek? Sırra göre değişir. Bildiğiniz her şeyi herkese söylemek
nadiren iyi bir fikirdir.

Peki kime söylenir? İhtiyaç duyulanlardan başka hiç kimseye... Altın oran bir
şirket kurmaktır. En iyi girişimciler şunu bilir: Her iyi iş dışarıdan
saklanan bir sır etrafına inşa edilir. İyi bir şirket, dünyayı değiştirecek
bir komplodur ve sırrı alan o an komploculardan biri olur.

Yol sonsuz olmak zorunda değil. Gizemli patikalara girin!

---

## 9. Temeller

Her büyük şirket eşsizdir fakat temelinin düzgün olması gerek! Temelden
dağınık girişim yani erken aşamada verilen kötü kararlar (yanlış ortak, yanlış
ekip) düzeltilemez.

### 9.1. Bağlılığı Kurmak

Verilecek ilk ve en önemli karar işe kiminle başlayacağınızdır. Kurucu ortak
seçmek evlenmek gibidir. Kurucu ayrılıkları ise boşanma kadar çirkindir.
İyimserlik her işin başlangıcında bolca bulunur lakin neyin kötü gidebileceği
konusunu ciddi ciddi düşünmek hiç de romantik değildir, zaten insanlar da
düşünmez. Fakat gelecekteki uzlaşmaz farklılıklar şirketi kurban eder.

Kurucu ekip önemlidir. Teknik yetenekleri, bütünleyici kabiliyetleri,
birbirlerini ne kadar tanıyor oldukları ve ne kadar sıkı çalıştıkları işin
geleceğini gösterir. Kurucular şirketi kurmadan önce bir geçmişe sahip
olmalılar! Aksi takdirde kumar oynamaktan farksızdır.

### 9.2. Sahiplik, İrade, Kontrol

Yalnızca kurucuların anlaşması yetmez, ekip birlikte iyi çalışmalıdır. Tek
malik olabilirsiniz ama takım olmadan 0'dan 1'e gidilmez.

1. Sahiplik: Şirketin hisselerinin yasal sahibi kimdir?
2. İrade: Günlük olarak şirketi kim yönetiyor?
3. Kontrol: Şirket işlerini resmi olarak kim kontrol altında tutuyor?

Klasik bir girişimde sahiplik; kurucular, çalışanlar ve yatırımcılar arasında
paylaştırılır. Yönetici ve işlemeyi sağlayan çalışanlar idareci, kurucu ve
yatırımcılardan oluşan yönetim kurulu ise kontrol meknizmasıdır.

Girişim için ideal yönetim kurulu üç kişidir. Resmi zorunluluk yoksa asla beş
kişiyi aşmamalıdır. Küçük kurul etkilidir.

### 9.3. Otobüste Ya Da Değil

Şirkete dahil edilen herkes tam zamanlı dahil olmalı. Dışarıdan avukat,
muhasebeci tutulabilir lakin hisse senedi almayan ve sıradan bir maaş alan
herkes, temel olarak uyumsuzdur. Kısa dönemlidirler. Uzun dönem planlamaya
hizmet etmeyebilirler. Bu yüzden danışman tutmak işe yaramaz. Yarı zamanlı
çalışanlar da bu şekildedir. Hatta uzaktan çalışmadan dahi kaçınılmalıdır.
Uyumsuzluk doğurur. Ya otobüstesiniz ya da değilsiniz.

### 9.4. Nakit Para Kral Değildir

İnsanların tam bağlılık göstermesi için düzgün tazmin edilmiş olmaları
gerekir. Şirket CEO'ya ne kadar az ödüyorsa, şirket değerini artırmak için
daha çok emek harcar. Hiçbir koşulda erken dönem, risk destekli bir girişimin
CEO'su yılda yüz elli bin dolardan daha fazla almamalıdır. Az maaş, şirket
misyonuna bağlılığı ifade eder. Diğer bir yolu da alçak gönüllü bir şekilde
optimum maaş alarak şirket tavan ücretini belirlemesidir.

### 9.5. Kazanılmış Hak

Girişim yüksek maaş vermek zorunda değildir. Zira ortaklık verir. Bu da günlük
iş kotarımların ziyade geleceğe yönelik değer üretmeyi teşvik eder. Hisse
dağıtımının bağlılık oluşturması için adil dağıtımı gerekir. Eşit hisse
dağıtımı hatalıdır. Zira yetkinlikler farklıdır. Farklı hisse dağıtımı ise
dargınlığa sebep olarak şirketi bitirebilir. Bunun bir çözümü yoktur. Hisse
dağıtımında adil olmak imkansızdır. En iyisi gizliliği sağlamaktır. Hisse
paylarını tüm şirkete mail atmak, nükleer bomba atmakla aynıdır.

Bir çok insan hisse istemez bile. Elle tutulur olmadığı için çekici değildir.
İşte bu yüzden hisse güçlü bir araçtır. Hisse tercih edenler şirket değerini
artıracak bağlılığı ifade ederler. Ekibin odaklanmış olmasını sağlamanın en
iyi yoludur.

### 9.6. Temeli Genişletmek

Bob Dylan, "Doğmakla meşgul olmayan ölmekle meşguldür." demiş. Şirket ise
yalnızca bir kez kurulur. Bu da yalnızca işin başında insanları değer üretmeye
odaklayacak kuralları ciddiyetle düşünüp koymanız gerektiğini ve bu şansa
yalnızca bir kez sahip olduğunuzu gösterir.

En değerli şirket, her an keşfe açık olmayı sürdüren şirkettir. Yeni şeyler
ürettikçe hayatta kalır, aksi halde ölür. Kuruluşta bu temeli atar, buna göre
uzak geleceği şekillendirir ve değiştirilemez kılarsanız sonsuzsunuz.

---

## 10. Mafya Mekaniği

İdeal şirket kültürü nasıl olmalıdır? Çalışanlar işlerini sevmeli, ofise
gitmekten ve orada olmaktan keyif almalı ki resmi çalışma saatleri hükümsüz
olsun, kimse saatine bile bakmasın. Çalışma alanı açık olmalı, evde
hissetmeliler... Masaj, tropik meyveler, yoga, pinpon... vs. Bunlar iyidir
lakin içerik olmadan bunlar bir işe yaramaz. Harika bir iç mimar ve büyüleyici
kelimeler kuran marka uzmanı tutarak hiçbir şey üretemezsiniz. Gereken şey
şirket kültürüdür ve şirket kültürü bizatihi şirketin kendisidir.

PayPal Mafyası birbirine kurduğu işlerde yardım eder. Kültür öyle bir şeydir
ki ekipten birileri başka şirketler kursa dahi yeni şirkette yaşamaya devam
eder. Kültür ortaya çıktığı şirketi aşacak kadar güçlü olmalı! CV inceleyip en
yetenekli insanları işe alarak mafya kurmadık. Ekibi ofis dışında birbiriyle
görüşmeyen bir şirketle neden çalışasınız? Bu iş dışında sürdürülebilir
ilişkiler kuramayan bir ekibe gereksiz yere zaman harcıyorsunuz demektir.

Aslında bu tutum bir planlama değildi. İstediğim operasyonel olmaktansa sıkı
fıkı olmaktı. Güçlü ilişkiler yalnızca işte değil, hayatta ve hatta kariyer
geleceğinde de başarılı kılar. Birlikte olmaktan ve beraber çalışmaktan keyif
alan insanlarla çalışmak istedik. Hem yetenekli hem de bizimle çalışmaktan
dolayı heyecan duymalılardı. İşte bu PayPal Mafyası!

### 10.1 Komplocuları İşe Almak

İşe alım bir şirket için temel yetenektir, asla dışarıya yaptırılmamalı! Kağıt
üstünde uyumlu olmak yetmez, uyumlu çalışanlara ihtiyaç var.

Şunu kendinize sorun: Neden on dokuz kişi varken yirminci bir çalışan olsun?
Yetenkli insanlar sizinle çalışmak zorunda değildir. Neden sizinle çalışmak
istesinler? Hisse, imkanlar, maaş...vs. önemsizdir. Misyon ve takım hakkında
verilen cevaplar iyi cevaplardır. İhtiyacınız olan çalışanları misyonunuzun
neden ilgi çekici olduğunu anlatarak kendinize çekebilirsiniz: Neden önemli
olduğunu söyleyerek değil niçin kimsenin yapmadığı bu önemli şeyi sizin
yaptığınızı söyleyerek. Bu şekilde öneminiz eşsiz olur. PayPal'de ABD
dolarının yerini alabilecek bir dijital para birimi fikrinden heyecan
duyuyorsanız sizinle konuşmak isterdik. Aksi takdirde doğru kişi değildiniz.

Ancak büyük bir misyon olması yeterli değildir. İş başvurusu yapan şunu
kendine sorabilir: Bu insanlar beraber çalışmak istediğim insanlar mı? Buna
cevap olarak neden şirketinizin o kişi için çok uygun olduğunu açıklayabiliyor
olmalısınız.

Avantaj savaşına girmeyin! Yalnızca sağlık sigortası ve temel ihtiyaçları
sunun ve başka kimsenin yapamayacağı bir şeyin sözünü verin: Muhteşem
insanlarla birlikte eşsiz bir sorunun üzerinde yeri doldurulamaz bir iş yapma
fırsatı.

### 10.2. Silikon Vadisi Kapüşonlarının Altında Ne Var?

Dışarıdan bakıldığında, şirketinizdeki herkes aynı şekilde farklı olmalı!
Benzer düşüncedeki insanların şirketin misyonuna kendilerini ciddi bir şekilde
adadıkları bir kabile... Kişinin neye benzediği veya nereden geldiği değil
hedefe eş oranda takıntılı olması önemlidir.

### 10.3. Tek Bir Şey Yapın

Şirket içi her birey keskin bir şekilde yaptığı işle ayırt edilmelidir! Bu
optimizasyon, sorumluluk, rekabetsiz ilerleme ve kolay yönetim sağlar.

### 10.4. Tarikatlar Ve Danışmanlar

En yoğun kurumlarda üyeler yalnızca üyelerle takılır, ailelerini dahi
unuturlar. Karşılığında ise aidiyet ve sıradan insanlara kapalı olan ezoterik
hakikatlere veya sırlara erişim kazanırlar. Bu yapılara tarikat denir. Bu
adanmışlık çılgınca görünür. Fakat bu bir girişim için hayatidir! Danışmanlara
veya dışarıdan hizmet aldığınız geçici dönemli geleneksel profesyonellere
şirketiniz ve yaptıklarınız anlamsız gelecektir. Kültüre ait olsalardı zaten
sizinle olurlardı. Tarikat veya mafya olarak anılmak iyidir!

---

## 11. İnşa Ederseniz Gelirler Mi?

Satış her yerdedir ama insanlar önemini hafife alır. "Düşler Tarlası" kibri,
özellikle Silikon Vadisi mühendisleri gibi satıştan çok havalı şeyler
üretmekle meşgul insanların düştüğü bir kuyudur.

Tüm satış elemanları aktördür ve aktörlerin iyisi, kötüsü olur. Rol veya satış
yaptığını farkettirmeyen en iyisidir. Öncelik iknadır, satış değil. Herkes bir
şeyler satar. Önce kendimizi satarız ve bu ikna gücümüzü oluşturur. Eğer yeni
bir şey keşfettiyseniz ancak onu satmanın etkili bir yolunu bulamadıysanız,
ürününüz ne kadar iyi olursa olsun kötü bir iş yürütüyorsunuz demektir.

---

## 12. İnsan Ve Makine

Olgunlaşmış endüstriler sırların peşine düşmeyi bırakıp durgunlaştıkça bilişim
teknolojisi öyle hızlı gelişti ki "teknoloji" kelimesiyle eş anlamlı hale
geldi. Aya inmeyi sağlayan bilgisayarın gücü, şu an ceplerimizde
taşıdıklarımızdan binlerce kat düşüktü. Peki bizi aya götürecek kadar güçlü
cep telefonlarımızla ne yapıyoruz? Moore Yasası işlemeye devam ediyor ve
cihazlarımız üssel hızlarla güçleniyor. Çoğunluk umursamasa da biraz uyanık
olanlar makinelerin insanların işini elinden alacağından endişeli. Bilgisayar
insanlar için tamamlayıcıdır, yedek değil. Gelecek on yılların en değerli
işleri, insanları işsizleştirmektense güçlendirmeyi sağlayan girişimler
olacak.

### 12.1. İkame Mi Tamamlayıcılık Mı?

İnsan insanın ikamesidir. Ucuz işçi her zaman bulunur. Fakat insanlar işler ve
kaynaklar için rekabet ederken, bilgisayarlar etmez!

### 12.2. Küreselleşme İkame Demektir

İnsanlar yalnızca iş gücü vermek için rekabet etmez, aynı zamanda daha fazla
kaynak erişimini de talep ederler. Daha iyi yemek, daha iyi barınma... Hep
daha iyiye talep!.. Arzu zirvede benzeşir: Tüm oligarklar Cristal şampanyasını
tercih eder, Petersburg'dan Pyongyang'a kadar.

### 12.3. Teknoloji Tamamlayıcılık Demektir

İnsan ve makine farklı konularda iyidirler. İnsan niyetseldir: Plan yapmada,
karar vermede, çıkarım yapmada iyidir; makine devasa veriden anlam çıkarmada,
angaryayı tekrar etmede...

Bilgisayar araçtır, rakip değil... Elektrikten başka bir şey istemez, onu da
kendi rızasıyla istemez.

### 12.4. Tamamlayıcı İşler

Milyonlarca telefon görüşmesi, sms, email, mektup, telgraf...vs. içinden
ulusal tehdit içerenleri işaretleyip analistlerin kontrol etmesi için ekranına
düşürmek böyle bir iştir.

[Palantir](palantir.com)

### 12.5. Bilgisayar Biliminin İdeolojisi

Neden bir çok insan tamamlayıcılığın gücünü es geçiyor? Büyük veri çoğunlukla
çöptür. Ne kadar çok veri, o kadar çok değer demek değildir! Makine veri
içinden dikkat edilmesi gerekenleri ayıklar, analiste sunar. Bilgisayarın
kendi başına başardığı küçük şeylerden etkileniyor, insan bilgisayar
birlikteliğinin başardığı harika işleri görmezden geliyoruz. İşe insan dahil
olunca, çıkan iş ne kadar harika olsa da esrarengizlik azalıyor. Bu
teknolojiyi egzotikleştirmektir. Geleceğin iyi şirketlerinin ortak sorusu şu
olacak: Bilgisayar zor sorunları çözmede insana nasıl yardımcı olabilir?

### 12.6. Daha Da Akıllı Bilgisayarlar: Dost Mu Rakip Mi?

Daha akıllı makineler çıktıkça şu soruyla karşılaşmamız mümkün: Neden insana
itaat etmek zorundayız? Bu durumda karşınızda bir "güçlü Yapay Zeka" vardır ve
insanı her alanda gölgede bırakabilirler. Bu füturistleri bile biraz
endişelendiren bir durum. Bize ütopyamızı gerçekleştirmede yardım edecek bir
güç mü yoksa varlığımızı silecek bir güç mü? Ve ne zaman?

---

## 13. Yeşil Görmek

Dünyayı kirlettik. 21. yüzyılın başında herkes bir sonraki büyük gelişmenin
temiz teknoloji olacağına hemfikirdi fakat balona dönüştü ve patladı. Neden
başarısız oldu? Çünkü kurulan her işin cevaplaması gereken şu yedi sorudan bir
ya da bir kaçını görmezden geldiler:

1. Mühendislik Sorusu: Kademeli iyileştirmeler yerine teknolojik bir atılım
   oluşturabilir misiniz?

2. Zamanlama Sorusu: Bir işe başlamak için doğru zaman şu an mı?

3. Tekel Sorusu: Küçük bir pazarın büyük payı ile mi başlıyorsunuz?

4. İnsan Sorusu: Doğru ekibe sahip misiniz?

5. Dağıtım Sorusu: Ürününüzü yalnızca üretecek değil, satacak bir yola da
   sahip misiniz?

6. Sürdürülebilirlik Sorusu: Pazardaki konumunuz on ya da yirmi yıl sonra
   korunabilecek mi?

7. Gizli Soru: Başkalarının görmediği benzersiz bir fırsat belirlediniz mi?

Endüstri alanınız ne olursa olsun, iyi bir iş bu soruları cevaplamalıdır! Eğer
bu sorulara iyi cevaplarınız yoksa işiniz batacak! Eğer tüm soruları
cevaplayabilirseniz başaracaksınız! Beş ya da altı doğru cevap bile işe
yarayabilir.

### 13.1. Mühendislik Sorusu

Kademeli iyileştirmeler yerine teknolojik bir atılım oluşturabilir misiniz?

İyi bir teknoloji şirketi en yakın ikamesinden en az on kat daha iyi, kendine
özgü bir teknolojiye sahip olmalıdır. Başlangıçta bu oran oluşturulmalıdır
zira zaman içinde kademeli iyileştirme son kullanıcı için hiç bir iyileştirme
olmaması anlamına gelir. Müşteri, bir sorunu üstün bir biçimde çözmediği
sürece herhangi bir teknoloji ile ilgilenmez. Eğer küçük bir pazar için eşsiz
bir çözümü tekelleştiremiyorsanız, vahşi rekabetin içine sıkışıp kalırsınız.

### 13.2. Zamanlama Sorusu

Bir işe başlamak için doğru zaman şu an mı?

Yalnızca bilgisayar sektörü üssel ilerlemeyi ilke edindi ve çalıştı. Moore
Yasası işlemeye ve mühendislere yol göstermeye devam ediyor. Fakat pek çok
sektör üssel değil doğrusal ilerliyor. Hemde ite kaka... Yavaş gelişmelerle
hareket eden bir pazara girmek iyi bir strateji olabilir lakin onu ele
geçirmek için belirli ve gerçekçi bir planınız varsa.

### 13.3. Tekel Sorusu

Küçük bir pazarın büyük payı ile mi başlıyorsunuz?

Müşteri, bir sorunu üstün bir biçimde çözmediği sürece herhangi bir teknoloji
ile ilgilenmez. Eğer küçük bir pazar için eşsiz bir çözümü
tekelleştiremiyorsanız, vahşi rekabetin içine sıkışıp kalırsınız.

Girmeyi planladığınız pazarın gerçek büyüklüğüni iyi araştırın!

### 13.4. İnsan Sorusu

Doğru ekibe sahip misiniz?

Enerji sorunları mühendislik sorunlarıdır ve mühendislik sorunlarını çözen
şirketler teknik insanlar tarafından yönetilse daha iyi olur. Aksi takdirde
satışta iyi ama müşterilerin almak isteyeceği ürünleri üretmekte kötü olurlar.

Yatırım fonu şirketimize başvuran şirketlerin kot, tişört giymeyen takım
elbiseli şirket sahipleri varsa, onları otomatikman pas geçtik çünkü gerçek
teknoloji uzmanları kot, tişört giyerdi. Daha da kötüsü, eğer birisi satış
elemanı gibi görünüyorsa muhtemelen satışta kötü, sattığı teknoloji ise
berbattır!

### 13.5. Dağıtım Sorusu

Ürününüzü yalnızca üretecek değil, satacak bir yola da sahip misiniz?

Müşterinizi unutmayın! Dünya bir laboratuvar değildir! Unutursanız bu kuralı
zor yoldan öğrenirsiniz: Bir ürünü sunmak ve satmak en az ürün kadar
önemlidir! Elektrikli araç yapmanız dağıtım ve kullanımını doğru
sağlayamıyorsanız önemsizdir.

### 13.6. Sürdürülebilirlik Sorusu

Pazardaki konumunuz on ya da yirmi yıl sonra korunabilecek mi?

Her bir girişimci belirli bir pazarda son hamleyi yapan olmayı hedeflemeli ve
planlamalıdır! Şunu kendinize sorarak başlayın: On ya da yirmi yıl sonra dünya
neye benzeyecek ve benim işim nerede duracak? Sürdürülebilirlik şudur:
Herhangi bir faktörün işimi ortadan kaldıramaması için ne tür bir iş ve
yaptığım işi nasıl yapmalıyım?

### 13.7. Gizli Soru

Başkalarının görmediği benzersiz bir fırsat belirlediniz mi?

Büyük şirketlerin sırları yani diğer insanların göremediği, başarı için özel
sebepleri vardır!

### 13.8. Sosyal Girişimcilik Miti

Neden firmalarla kar amacı gütmeyen kuruluşlar zıt kutuplarda var sayılıyor?
Sosyal girişimcilik yani hayırsever iş yaklaşımı bu varsayımdan doğdu. Bir şey
"sosyal olarak iyiyse" toplum için mi iyidir, yoksa toplum tarafından iyi mi
görünür, veya varsayılır? Tüm izleyicilerden alkış alacak kadar iyi görünen
bir şey olsa olsa basmakalıp ve sıradan olur.

Kar amacı gütmeyen kuruluşlarla birbirini kopyalayan şirketler aynıdır. Toplum
için en iyi şey farklı bir şey yapmaktır. Yeni bir pazarı tekelleştirerek işe
kar ettiren tamamen farklı olmaktır. En iyi projeler görmezden gelmeye yatkın,
kalabalık tarafından alkışlanmayan projeler; yoğunlaşılacak en iyi sorunlar
kimsenin çözmeye çalışmadığı sorunlardır.

### 13.9. Tesla: 7'ye 7

Yukarıdaki tüm soruların cevabını yalnızca Tesla verdiği için hayatta!

### 13.10. Enerji 2.0

Enerji en önemli kaynaktır ve dünyanın yeni enerji kaynaklarıa ihtiyacı var!
Dünyanın geri kalanı Amerikalı gibi yaşamayı hayal ettiği ve bunu talep etmeye
devam ettiği sürece buna sebep olan küreselleşme, enerji savaşlarının ana
sebebi olmaya devam edecek. Refahı teknoloji sağlar lakin çaba harcamıyoruz.
Kaynaklarsa kısıtlı!

Değerli bir iş kurmanın yolu butik bir pazarda egemen olma ile başlar.
Çelişkili bir biçimde Enerji 2.0'ı oluşturacak girişimciler için en büyük
zorluk küçük düşünmek olacak!

---

## 14. Kurucunun Paradoksu

Tüm kurucular garip insanlar mıdır? Yoksa onlar hakkındaki enteresan şeyleri
hatırlayıp abartma yolunu mu seçiyoruz? Bir kurucu için hangi kişisel
özellikler en büyük önemi taşır? Yeri doldurulabilir bir yönetici yerine
kendine özgü bir bireyin yönetimi hem güçlü hem tehlikeli nasıl olabilir?

Bazıları güçlü bazıları zayıftır, bazıları dahi bazıları ahmatır, çoğu ise
aradadır. Çan eğrisi aşikar...

Normalde zıt özelliklerin birbirini dışlaması beklenir. Hem zengin hem fakir
olunmaz lakin CEO nakden fakir, kağıt üzerinde milyonerdir. Huysuz bir ahmakla
çekici bir karizma arasında gidip gelirler. Neredeyse tüm başarılı
girişimciler aynı anda hem cemaat üyesi hem aykırıdırlar. Başarıya
ulaştıklarında hem meşhur hem de kötü şöhret sahibi.

Neden böyle garip bir uç özellik kombinasyonu var? Doğuştan veya öğrenilmiş
olabilir ancak göründükleri gibi uç kimseler değillerdir. Kendileri mi yoksa
çevreleri mi onları abartıyor? Tüm bunlar neden olursa olsun sonunda farklı
görünmeleriyle son bulan bir döngüdür.

Vizyonerlerin alametifarikası yeni değer üretimi, bir formüle indirgenerek
vizyonsuz uzmanlarca uygulanamaz. Geleceği inşa eden bir şirket feodal monarşi
ve kişisel sadakatle yönetilebilir, böylece on yıllar ötesi planlanabilir.
Kurucular yaptığı işe değer katan tek kişi oldukları için değil, şirketteki
herkesin elinden gelenin en iyisini yapmasını sağlayan kişi oldukları için
önemlidir. Unutmayın: Bir kurucu için en büyük tehlike, kendi mitinden aklını
kaybedecek kadar emin hale gelmektir! Aynı büyüklükteki sinsi tehlike de tüm
mit hissiyatını kaybetmek ve hayal kırıklığını bilgelikle karıştırmaktır!

---

## Sonuç: Durgunluk Mu Tekillik Mi?

En yetenkli kurucular bile yirmi veya otuz yıl sonrasını planlayamıyorsa, uzak
gelecekle alakalı söyleyecek bir şey var mıdır? Spesifik olamayız ama çerçeve
çizebiliriz. Felsefeci [Nick Bostrom](nickbostrom.com) insanlığın geleceğiyle
ilgili dört muhtemel şablon tanımlıyor:

1. Yinelenen Çöküş
2. Düzlük
3. Neslin Tükenmesi
4. Kalkış

Ne kadar fazla eğilim takip edilirse edilsin, gelecek kendi kendine
gerçekleşmeyecek. Durum ne olursa olsun şu an var ve şu anda yapmamız gereken
geleceğin iyi olacağını düşünüp oturmak olmamalı. Onu oluşturmak için çok
çalışmalıyız. Görevimiz geleceği yalnızca farklı değil, daha iyi yapacak
-0'dan 1'e götürecek- yeni şeyler bulmanın yollarını aramaktır. Nasıl bir
gelecek istediğinizi düşünün ve adım adım oluşturun.

[Peter Thiel](https://en.wikipedia.org/wiki/Peter_Thiel)
